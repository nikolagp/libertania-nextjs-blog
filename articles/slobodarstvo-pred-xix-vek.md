---
title: Слободарство пред ХIХ век
date: 2022-06-28T00:00:00.000Z
tags:
  - историја
  - либерализам
  - лок
  - монтескје
  - просветителство
  - ренесанса
  - слободарство
  - смит
coverImage: photo-1560263816-d704d83cce0f.jpeg
category: текстови
---

Слободарството пред 19-ти век, иако ја нема современата форма која ја добива во 19-тиот век, се провлекува во делата на многу дејци, философи и автори, no и формални документи - преседани, иснпирирани од истите. Секако, од денешна перспектива, дел од тие автори содржат доза на контроверзност, можеби и спротивност на денешните слободарските гледишта. Некои дополнително служеле и како инспирација за појавата на _илиберални, колективистички_ и _етатистички идеи_. Сепак, тие се вредни да се напоменат, како и моментите од нивните дела кои на посреден или непосреден начин се поврзани со концептите на личната слобода, слобода на израз, индивидуализам, слободен пазар, неинтервенција, спонтан поредок и сл.

Пред 19-ти век, може да се издвојат неколку ери, во кои се насетуваат слободарските идеи во делата на конкретни дејци. Најпрво, слободарската идеа се провејува во _античката кинеска_ и _грчка_ мисловна традиција, потоа повторно заживува во периодот на _ренесансата_ и излезот од мрачните векови, за својот зенит да го достигне во _просветителството_, и да продолжи кон усовршување во 19-ти и 20-ти век. Можеби некои дејци и дела не се споменати во овој текст, но сепак поголемиот дел се наведени, а нивниот придонес е накратко анализиран, преку нивните дела и документите кои ги инспирирале.

Појавата на просветителството, како во целокупната научна дејност, така и во потесната општествено-политичка, на голема врата ги внела мислењата, теориите и ставовите кои денес би се поврзале со пошироката тенденција на слободарството и класичниот либерализам. 

## Кинеска античка слободарска традиција

Слободарството претставува широка идеолошка тенденција, која се провејува уште во написите на [**_Лао Цу_**](https://www.cato.org/blog/govern-great-country-you-would-cook-small-fish) ([Lao‐​tzu](https://en.wikipedia.org/wiki/Laozi)) од 6-ти век пред нашата ера. Лао Цу бил антички кинески философ и писател, кој е познат по неговата изрека „Управувај со голема држава како да готвиш мала риба“ (“_Govern a great country as you would cook a small fish_”), асоцирајќи на потребата од минимална интервенција на државата за сметка на поголем простор на приватната иницијатива и поединечни слободни делувања. Исто така Лао Цу, нетипично за своето време, изјавувал силни анти-етатистички ставови, како  „Без (државно) право и принуда, луѓето би живееле во хармонија“. Лао Цу, меѓу привите философи изјавич [критика](https://www.eurasiareview.com/23062021-lao-tzu-the-first-libertarian-intellectual-oped/) кон државните интервенции како забрани, регулации, оданочувања и прераспределби, а воедно служел како инспирација за понатамошната појава на концептот на спонтан поредок. 

Исто така, кај античката кинеска слободарска традиција, неминовно е да се спомене и [**_Менсиус_**](https://www.libertarianism.org/columns/mencius-predecessor-classical-liberalism) ([Mencius](https://en.wikipedia.org/wiki/Mencius#Politics_and_economics)), кој живеел во 4-ти век пред нашата ера. Менсиус бил противник на војната како метод за решавање на проблеми, не се согласувал со централизираниот пристап, и бил апологет на тоа дека луѓето не можат да бидат присилени или принудени на развоj. Од друга страна, тој ја потенцирал средината, односно општествениот контекст во кој делуваат поединците, кој дефинитивно може да го стимулира нивниот развој. Тоа лесно се надоврзува со слободарската логика за потребата од стабилни институции со минимална држава, во чии рамки би се развила ефикасна економија и спонтан поредок. Исто така Менсиус заговарал не-мешање од страна на власта во економијата преку контрола на цени и слично, што за неговото време било вистинска реткост, а со тоа се позиционира како еден од првите зачетници на слободарската традиција. 

## Старо-хеленска слободарска традиција

Од античка Грција, **_Аристотел_** ([Aristotle](https://en.wikipedia.org/wiki/Aristotle), 384-322 пне) би можел да се издвои како еден од претходниците на либералната мисла, кој живеел во 4-ти век пред нашата ера. Наспроти традицијата на својот учител Платон, која може да се определи како колективистичка, па и [тоталитарна](https://cdn.mises.org/Austrian%20Perspective%20on%20the%20History%20of%20Economic%20Thought_1_Economic%20Thought%20Before%20Adam%20Smith.pdf), Аристотел бил многу поблизок до она што може да се нарече слободарска традиција. Во неговата _Политика_ ([_Politics_](https://historyofeconomicthought.mcmaster.ca/aristotle/Politics.pdf), 4 век пне., оригинално _Πολιτικά_), заложбите за приватна сопственост и [владеење на правото](https://digitalcommons.lsu.edu/gradschool_dissertations/3248/) се на таа слободарска линија. Целта на аристотеловиот _полис_ претставува [морално усовршување](https://theses.gla.ac.uk/76033/1/13818810.pdf) на поединецот, а од таму произлегува и индивидуализмот во неговата философија. Секако, најголемиот придонес на Аристотел за либерализмот како идеа, може да се забележи во неговото поставување на политичките науки, како засебни, односно давањето на типологија на политички режими, нивни амалгами, како и негов осврт и суд кон истите. Покрај влијанието за појавата на политичките науки и [либерализмот](https://scholarship.law.umn.edu/cgi/viewcontent.cgi?article=1471&context=lawineq), неспорно е истото и врз писателката Ејн Ренд и поставувањето на нејзината философија - _објективизам_, која по примерот на Аристотел, ја гради како заокружена философска целина.

Своевиден претходник на појавата на либерализмот може да се воочи во [философијата](https://talas.rs/2019/11/08/zasto-je-epikurejstvo-bolji-model-za-danasnji-svet-od-stoicizma/) [_епикурејанизам_](http://www.quebecoislibre.org/05/050415-14.htm), на **_Епикур_** ([Epicurus](https://en.wikipedia.org/wiki/Epicurus), 341–270 пне) од Атина. Епикур живеел во третиот век пред нашата вера, а неговата философија епикурејанизмот може да се смета за доста влијателна философија врз подоцнежната појава на либерализмот, и тоа баш поради неговото потенцирање на човековата среќа, како цел на животот и самото [_задоволство_](https://www.nationalaffairs.com/publications/detail/americas-epicurean-liberalism), како сума на среќата. Дури и Лудвиг вон Мисес, во својата [_Human Action_](https://cdn.mises.org/Human%20Action_3.pdf) (1949), пишува за епикурејанизмот, олицетворен преку неговиот стремеж за _духовна_, _морална_ и _интелектуална_ еманципација на човештвото, што соодветствува со самата идеа на слободарството. Дополнително, истиот е методолошки индивидуалистички, бидејќи ја заговара среќата и задоволството на _поединецот_. Етиката на епикурејанизмот е _консеквенцијалистичка_, односно _утилитарна_, што дополнително е во согласност со либерализмот, сфатен во утилитарна или економска смисла. И самиот Томас Џеферсон, еден од основачите на американската нација и политички систем, бил инспириран од философијата на епикурејанизмот. 

## Шпанскa ренесанса (Економската школа од Саламанка и квантитативната теорија на парите)

Средновековната сколацистичка академска традиција има своевидно значење за понатамошната појава и развој на либерализмот и/или слободарството како идеологија и/или идеолошка тенденција. 

Меѓу најзначајните е и [економската школа на Саламанка](https://www.libertarianism.org/topics/scholastics/school-salamanca), најактивна од 16-ти век до 17-ти век, во периодот на _доцниот сколастицизам_. Школата се поврзува со универзитетот од Саламанка, кој својот почеток го датира во 13-ти век, но во потесна смисла, поврзаноста со слободарството се однесува на нејзиниот подоцнежен развој. Истата може да биде одредена како сума од правни, економски и политички коментари, претставена преку нејзините дејци-свештеници **_Франциско де Виториа_** ([Francisco de Vitoria](https://en.wikipedia.org/wiki/Francisco_de_Vitoria), 1483 – 1546), **_Доминго де Сото_** ([Domingo de Soto](https://en.wikipedia.org/wiki/Domingo_de_Soto), 1494 – 1560) и **_Мартин де Азпилкуета_** (**_Наварус_**) ([Martin de Azpilcueta](https://en.wikipedia.org/wiki/Mart%C3%ADn_de_Azpilcueta) ([Navarrus](https://en.wikipedia.org/wiki/Mart%C3%ADn_de_Azpilcueta)), 1493-1586). 

Де Виориа и де Сото се сметаат за едни од основачите на меѓународното право, и тоа де Сото, со голем осврт на правото на трговија преку морињата или слобода на трговија, како основа на меѓународниот поредок. Големиот придонес на школата од Саламанка, како во однос на економската наука, но така и за принципите на слободен пазар, е нивното одредување на концептот на [_правична цена_](https://www.hetwebsite.net/het/schools/salamanca.htm), која не е ниту повеќе, ниту помалку од _природната цена_, настаната под дејство на понудата и побарувачката (размената). Исто така, од големо значење е создавањето на _квантитативната теорија на парите_ (_Quantity Theory of Money_) со која е објасната инфлацијата во 16-ти век.

[_Шпанските сколастици_](https://www.adamsmithworks.org/documents/adam-smith-classical-liberalism-hispanic-scholasticism) знаеле дека и купувачот и продавачот делуваат со определена цел и двата имаат некаква добивка од размената. Го застапувале ставот дека за правдата е непходна доблест, а не централна регулација. Исто така, биле свесни и за значењето на институцијата на [приватна сопственост](https://cdn.mises.org/The%20School%20of%20Salamanca_3.pdf), како во морален поглед, така и во економски, односно поширок општествен.

## Француска ренесанса (доброволно ропство и анти-етатизам)

**_Етјен де Ла Боети_** ([Étienne de La Boétie](https://en.wikipedia.org/wiki/%C3%89tienne_de_La_Bo%C3%A9tie), 1530-1563) француски магистрат, поет и политички теоретичар, во 16-тиот век, својот цврст анти-етатистички, односно анти-државен став, го изразува во неговото, своевремено _утописко_ дело [_Discourse on Voluntary Servitude_](https://oll.libertyfund.org/title/kurz-the-discourse-of-voluntary-servitude) (1576) (Француски: _Discours de la servitude volontaire_). Тој истакнувал дека тиранијата е резултат на доброволно потчинување, и може да се укини ако луѓето одбијат да им се покорат на авторитетите над нив. Боети бил свесен се додека луѓето, односно робовите, не се побунат и покажат отпор, истите се наоѓаат во состојба на _доброволно ропство_.

Неговото слободарство е од анти-етатистички карактер, а неговата природа е од морален, односно философски карактер. Погледите на Боети ја аспектираат слободата, како природна состојба на човекот, а во истата не постои нешто како _неправда_. Неправдата настапува на сцена со повреда на слободата, и аналогно на тоа правдата е слобода, но и обратно, слободата е правда. 

## Холандски хуманизам (природно право и религиска толеранција)

Периодот помеѓу 14-ти и 15-ти век во Холандија, и посебно дејците во истиот, се доста битни за развојот на либерализмот и поширокото слободарство. Влијанието на истиот е посредно, со развојот на _рационалистичката философија_ и преминот од ренесанса во просветителство. 

**_Хуго Гроциус_** ([Hugo Grotius](https://en.wikipedia.org/wiki/Hugo_Grotius), 1583 – 1645) бил холандски философ, правник и деец, кој често е нарекуван [татко на меѓународното право](https://pdxscholar.library.pdx.edu/cgi/viewcontent.cgi?article=4720&context=open_access_etds). Неговиот придонес во развојот на теоријата на природно право е неоспорен. Според Гроциус, природните права служат како основа за позитивните правила, па дури и во односите помеѓу државите. Дополнително неговата заложба за _универзална етика_ соодветствува со етиката на либерализмот, која исто така е универзална и важи за сите поединци, без исклучок по основа на раса, вера, пол, или припадност. Од тука се провлекува аксиомата за човековите права како _универзални_, _неотуѓиви_ и _неделиви_. Негови дела, од најголемо значење се [_On the Law of War and Peace_](https://socialsciences.mcmaster.ca/econ/ugcm/3ll3/grotius/Law2.pdf) (1625) и [_The Free Seas_](https://oll.libertyfund.org/title/hakluyt-the-free-sea-hakluyt-trans) (1609).

**_Барух Спиноза_** ([Baruch Spinoza](https://en.wikipedia.org/wiki/Baruch_Spinoza), 1632 – 1677) бил исто така познат холандски философ со еврејско потекло и еден од родоначалниците на философијата на рационализмот. Спиноза истапува во одбрана на [религиозната толеранција](https://politicalscience.yale.edu/publications/spinoza-liberalism-and-question-jewish-identity), која своевремено претставувала ултра-прогресивен и радикален концепт, како и [интелектуалната слобода и слобода на израз.](https://www.mdpi.com/books/pdfdownload/book/4863) Поради своите ставови, Спиноза бил екскомунициран од страна на еврејската заедница. Негово најпознато дел, во контекст на политичката философија и либерализмот е [_Theologico-Political Treatise_](https://www.earlymoderntexts.com/assets/pdfs/spinoza1669.pdf) (1670), објавена анонимно. 

## Англиска ренесанса (Maгна карта либертатум и Хабеас корпус, методолошки индивидуализам и оптествен договор)

**_Maгна карта либертатум_** ([Magna Carta Libertatum](https://www.bl.uk/collection-items/magna-carta-1215), 1215) **_и Хабеас корпус_** ([Habeas Corpus Act](https://www.legislation.gov.uk/aep/Cha2/31/2), 1679) се од огромно значење за либерализмот, затоа што истите претставуваат правни документи кои за прв пат признаваат и втемелуваат човекови права како формално-правна категорија**.** Магна карта е првиот документ со кој се дефинира принципот - _кралот и неговата власт не се позиционирани над правото_. Целта на овој акт била и сеуште е превенција на злоупотреба на моќта на англискиот монарх, а секако и ограничување на пошироката кралска моќ, преку воспоставување на правото, како [моќ само за себе](https://www.parliament.uk/about/living-heritage/evolutionofparliament/originsofparliament/birthofparliament/overview/magnacarta/). Истата гарантира слободи како и забрана за затворање или притворање [без претходно фер судење](https://www.speakeasy-news.com/teaching-democracy-the-magna-carta-and-habeas-corpus/) (презумпција на невиност). Иако првично издејствувана повеќе за благородништвото наспроти кралската власт, отколку за обичниот човек, нејзиното значење е огромно. Лорд Денинг [ја објаснува како](http://clarkekiernan.com/sample-page/magna-carta) „најголемиот уставен документ на сите времиња - основната за слободата на поединецот против арбитрерната волја на деспотот.“ _Хабеас корпус документот_ e исто така правен акт донесен од Парламентот во Англија, со цел да ги [зајакне правата гарантирани со Магна карта](https://www.bl.uk/collection-items/habeas-corpus-act). 

**_Toмас Хобс_** ([Thomas Hobbes](https://en.wikipedia.org/wiki/Thomas_Hobbes#Political_theory), 1588 - 1679), можеби е контроверзен философ во слободарските кругови, најмногу поради неговиот концепт и истоимена книга во која е објаснат истиот _Левијатан_ ([_Leviathan_](https://socialsciences.mcmaster.ca/econ/ugcm/3ll3/hobbes/Leviathan.pdf), 1651), или метафора за оправдувањата позади концептот на безбедност за сметка на оној на слобода. Иако контроверзен, неговиот придонес кон развојот на либерализмот, како и пошироките индивидуалистички теории и идеологии, е неоспорен. Хобс е еден од ретките философи во средниот век, па и претходно, кој го адаптирал научниот пристап на _методолошки индивидуализам_. Тоа значи, дека Хобс во градењето на неговата политичката философија тргнува од поединецот во природната состојба, каде што _човек на човек е волк_, но и по пренесување на овластувањата на Левиатанот или суверенот, како гаранција за неговата безбедност.

## Англиско-ирско просветителство (природни права и само-поседување, Като писмата, револуционерен и конзервативен либерализам, утилитаризам и романтичарски анархизам)

Секако, во Европа, либерализмот, експлицитно како таков, го добива својот морално-правен или природно-правен зачеток во философскиот израз на **_Џон Лок_** ([John Locke](https://en.wikipedia.org/wiki/John_Locke), 1632 - 1704) кој [живеел и творел](https://www.libertarianism.org/topics/locke-john-1632-1704) во 17-ти век. Негови најпознати дела во полето на политичката философија се [_Essays on the Law of Nature_](https://www.amazon.com/Essays-Law-Nature-Translation-Introduction/dp/0199254214) (1664), [_Two Treatises of Government_](https://www.yorku.ca/comninel/courses/3025pdf/Locke.pdf) (1689) и [_Letter Concerning Toleration_](https://socialsciences.mcmaster.ca/econ/ugcm/3ll3/locke/toleration.pdf) (1689). 

Лок може да се смета за основоположник на принципот на самопоседување, односно правото на секој човек да се поседува себеси, односно да го поседува своето тело (живот), своите делувања (слобода) и секако, плодот на своето тело и делувања (сопственост или имот). Подоцна, во создавањето и надополнувањето на либералната мисла, ова Локово одредување на суштинските вредности за човекот и неговото организирање во општество, ќе биде инспирација кај голем број на академци и дејци во слободарската мисла, како Ротбард, Нозик, Ренд, итн. Темелењето на либерализмот врз принципот на само-поседување и природните права кореспондира со морално- философското оправдување за лична слобода. 

Во неговата **_Две расправи за владата_**, меѓу другото пишува за човековото право на _потрага по својата среќа_, а самата потрага се гарантира со правото на самопоседување и поседување на животот, слободата и сопственоста. Потрагата по среќа како израз малку подоцна ќе служи за инспирација за татковците-основачи на Американската нација и ќе биде втемелена во _Декларацијата за независност._ 

Лок може да се смета и за просветителски пионер во феноменот или концептот на _минимална држава_, или _држава ноќен-чувар_, чија единствена задача е заштита на трите права кои произлегуваат од самопоседувањето. Според Лок, државата е свесен производ на _општествен договор_ или _консензус_, израз на човековата потреба за гаранција на своето само-поседување и премин од природна во граѓанска состојба, слично на Хобс.

**_Като писмата_** ([Cato’s Letters, or Essays on Liberty, Civil and Religious, and Other Important Subjects](https://oll.libertyfund.org/title/gordon-cato-s-letters-or-essays-on-liberty-civil-and-religious-and-other-important-subjects), 1720-1723), напишани од **_Џон Тренчард_** ([John Trenchard](https://en.wikipedia.org/wiki/John_Trenchard_\(writer\)), 1662 – 1723) и **_Томас Гордон_** ([Thomas Gordon](https://en.wikipedia.org/wiki/Thomas_Gordon_\(writer\)), 1691 – 1750) се исто така многу битни текстови, објавувани во весникот _London Journal_ (_British Journal_). Нивната цел била осудување на тиранијата која Британската империја ја воспоставувала на нејзината територија и нејзините колонии, како и унапредување на принципите на слободата. Инспириран од овие писма, еден од најголемите либертаријански институти го носи нивното име - Като институтот во Вашингтон ([Cato Institute](https://www.cato.org/)).

**_Томас Пејн_** ([Thomas Paine](https://en.wikipedia.org/wiki/Thomas_Paine), 1737 - 1809) иако можеби контроверзен во неговите идеи и ставови, од денешна класична либерална позиција, сепак своевремено неговиот придонес за либерализмот и некои слободарски ставови се забележуваат. Пејн бил политички активист, философ и радикал, иако роден во Англија, својот живот, покрај местото на раѓање го поминал во Франција и Америка. Силно ја подржувал и бил активно вклучен во Француската револуција од 1789, а соработувал и со американските таковци-основачи во однос на Американската револуција од 1791 година. Бил аболиционист, стоел позади укинување на ропството и против смртната казна. 

Од либерална гледна точка, спорни се неговите заложби за држава која го организира образованието, која врши прераспределба и има големи ингеренции во рамки на општеството - или заложби за социјална држава. Негови најпознати дела се [_The Rights of Man_](https://oll.libertyfund.org/title/paine-the-rights-of-man-part-i-1791-ed) (1791) и [_The Age of Reason_](https://klymkowskylab.colorado.edu/Readings/Thomas%20Paine%20-%20The%20Age%20of%20Reason.pdf) (1794). 

**_Едмунд Бурк_** ([Edmund Burke](https://en.wikipedia.org/wiki/Edmund_Burke), 1729 – 1797) бил ирски државник, економист и философ, кој има своја улога во појавата на _конзервативен либерализам._ Бурк бил жесток противник на Француската револуција, како изразито насилна промена на власта, а гаел доверба во традиционалните морални и религиозни институции во општеството. Неговото противење на големите оданочувања на Британската империја во нејзините американски колонии, како и вреднувањето на институцијата на приватна сопственост, го сместуваат заедно со другите претставници на либерализмот од овој период. Томас Пејн и Едмунд Бурк, биле во антагонистички однос, и ја користеле шансата да се спротивстават и препукуваат во своите дела. Најпознати дела на Пејн се [_Reflections on the Revolution in France_](https://socialsciences.mcmaster.ca/econ/ugcm/3ll3/burke/revfrance.pdf) (1790).

**_Џереми Бентам_** ([Jeremy Bentham](https://en.wikipedia.org/wiki/Jeremy_Bentham), 1748 – 1832) бил англиски философ, и еден од најзначајните фигури во појавата на _утилитаризмот_. Утилитаризмот може широко да се одреди како философска поставка чиј морал заговара _најголема можна среќа за најголем број на поединци_. Истата е многу битна за подоцнежниот развој на утилитарното оправдување на поединечната слобода, посебно за слободарите економисти, претставници на Австриската економска школа. Можеби се контроверзни неговите напади на природно-правната традиција, но сепак неговата философија е издржана од [утилитарната](https://www.learnliberty.org/blog/was-jeremy-bentham-a-classical-liberal-at-heart/) перспектива на либерализмот. Секако, Бентам се залагал за слобода на изразување, одделување на црквата и државата, како и за еднакви права на жените. Џон Стјуарт Мил, еден од родоначалниците на утилитарниот либерализам во 19-ти век, црпел инспирација од учењата на Бентам. Негово најпознато дело е [_Introduction to the Principles of Morals and Legislation_](https://socialsciences.mcmaster.ca/econ/ugcm/3ll3/bentham/morals.pdf) (1789), во кое е објасната неговата утилитарна философија и _принципот на најголема можна среќа за најголем број поединци_.

**_Вилијам Годвин_** ([William Godwin](https://en.wikipedia.org/wiki/William_Godwin), 1756 – 1836), англиски философ, новинар и писател, може да се смета за еден од основоположниците на традицијата на _индивидуалистичкиот анархизам_ или _философскиот анархизам_, како дел од пошироката слободарска идеолошка тенденција. Овој анархизам зазема големо место во политичко-идеолошката мапа на Европа и Америка во 19-ти век. Најпознато дело на Годвин е [_Enquiry Concerning Political Justice_](https://theanarchistlibrary.org/library/godwin-political-justice#toc3) (1793). Тој ја истакнува клучната измама, одржувана со векови од властите, а тоа е дека _државната контрола_ е неопходна за да [функционира човековото општество](https://wordsworth.org.uk/blog/2015/10/04/william-godwin-political-justice-anarchism-and-the-romantics/). Познат и по неговиот индивидуализам, констатирал дека „општеството не е ништо повеќе од собир на поединци“, додека пак „власта е злобна, узурпација на поединечните судови и свест за човештвото“. 

Во неговата _Политичка правда_ изјавува дека поединците, а не државата, можат најдобро да им служат на своите потреби и интереси. Исто така сметал дека општествено-политичката промена може најдобро да настапи постепено или [_градуелно_](https://oll.libertyfund.org/title/godwin-an-enquiry-concerning-political-justice-vol-i), како резултат на слободни комуникации во мали заедници, што значи дека иако бил романтик, радикал и можеби утопист, не бил револуционер, а за овој негов став, дополнително играле улога хорорите на Француската револуција. Неговиот пристап кон општествената промена во голема мера се совпаѓа со оној на современите слободари либертаријанци.

## Француско просветителство (поделба на власт, слобода на израз, општествен договор и Декларација за правата на човекот и граѓанинот)

Еден од основоположниците на либерализмот и претставници на француското просветителство е **_Шарл Монтескје_** ([Charles-Louis de Secondat, Baron de La Brède et de Montesquieu](https://en.wikipedia.org/wiki/Montesquieu), 1689 - 1755). Монтескје бил правен и општествен философ, а најдобро e познат, и од [најголемо значење за либерализмот](https://plato.stanford.edu/entries/montesquieu/) е неговата _теоријата за поделба на власта_, која претставува една од клучните во современата политичка философија. Политичко-правниот концептот за поделба на власта на три автономни, но меѓузависни власти, и тоа законодавна, извршна и судска, што би обезбедило поголема меѓусебна контрола, потекнува од Монтескје. Целта на поделбата на власта е самата гаранција за _владеењето на правото_, и по дефиниција намалување на корупцијата и злоупотреба на политичката моќ од страна на политичките елити. Оваа теорија ја изложува во своето дело [_The Spirit of Law_](https://oll.libertyfund.org/title/montesquieu-complete-works-vol-1-the-spirit-of-laws) (1750). Истата наоѓа на практична примена во создавањето на американската држава, преку влијанието врз нејзините основачи, посебно Џејмс Медисон. Теоријата за поделба на власта претставува концептуална основа за _уставниот_ (_конститутивниот_) _либерализам_.

Во истото дело го изразува свое видување за типологија или видовите на држави и издвојува три типа на владеење, и тоа _републиканско, монархиско и деспотско_. 

Многу битна [поставка](https://www.libertarianism.org/topics/montesquieu-charles-de-secondat-de) од _Душата на законите_ е и самата идеа дека правото треба да се оценува според ефектите кои ги предизвикува, а не според намерите на законодавецот, или пак бруталноста на постапките кои треба да ги оневозможи. Аналогно на тоа, Монтескје служел и како инспирација за појавата и развојот на _консеквенцијалистичкиот_ или _утилитарниот либерализам_. Исто така, изразил критика кон тенденцијата на зголемена регулација преку донесување голем број на закони, заклучувајќи дека преголемата регулираност доведува до тиранија и безредие.

Кога Монтескје е во центарот на внимание, неопходно е да се споменат неговите _Персиски писма_ ([_Persian Letters_](https://revolution.chnm.org/items/show/579), 1721). Истите претставуваат замислени писма, помеѓу Персијци кои патуваат низ Европа. Во нив се воочува критиката на Монтескје кон деспотските власти, опресивните закони, религиската нетолеранција итн, но и неговата иронија, прикажана преку Персијците кои имаат повеќе жени и истите ги третираат како робинки, а воедно ги критикуваат европските деспотски политички системи.

**_Волтер_** ([François-Marie Arouet Volter](https://en.wikipedia.org/wiki/Voltaire), 1694 – 1778) е еден од најпознатите француски писателиу, од фундаментално значење за просветителството, но секако и за [идеите на слободата](https://www.libertarianism.org/topics/voltaire-1694-1778). Неговото значење е воочено во неговата заложба за слобода на говор и изразување, овековечена во неговата позната фраза: „Можеби не се согласувам со она што имаш да го кажеш, но до смрт ќе го бранам твоето право да го кажеш тоа“. Оваа негова фраза служи како инспирација за одредување на првиот амандман од американскиот Устав, кој се однесува на [слободата на говор](https://www.adamsmith.org/blog/voltaire-champion-of-freedom), верување и здружување. Волтер, во духот на просветителството промовирал рационализам, религиозна толеранција, слобода на религија, намалување на моќта на црквата, разделување на државата и црквата (секуларизација), а исто така го критикувал и класниот систем и класната структуираност на општеството.

**_Жан Жак Русо_** ([Jean-Jacques Rousseau](https://en.wikipedia.org/wiki/Jean-Jacques_Rousseau), 1712 – 1778) бил философ и писател, кој многу често се смета за основоположник на _колективизмот_, во својата современа форма, но исто така има свој придонес и за либерализмот како теорија и идеологија. Неговиот придонес може да се воочи во инспирацијата која ја дава за правната поставеност на Француската револуција, конкретно за Декларацијата за правата. Покрај контроверзните елементи, како што се осудата на институтот на приватна сопственост, во неговата мисла проникнуваат и либерални моменти, кои најчесто се поврзани со [_позитивната слобода_](https://cactus.utahtech.edu/green/B_Readings/I_Berlin%20Two%20Concpets%20of%20Liberty.pdf), односно учество на поединците во создавањето и спроведувањето на јавните политики. Допполнително проблематичен може да биде и концептот на општа волја, која објективно постои, независна од поединечните. 

Русо, заедно со Хобс и Лок е еден од теоретичарите на општествениот договор, со кој се означува преминот од природната состојба на човекот, во граѓанска, загарантирана со појавата на модерната држава. Сите тројца имаат несомнено значење за _политичкиот модернизам_. Најпознати дела на Русо се: _Општествен договор_ ([_On the Social Contract_](https://www.earlymoderntexts.com/assets/pdfs/rousseau1762.pdf), 1762) и [_Discourse on Inequality_](https://aub.edu.lb/fas/cvsp/Documents/DiscourseonInequality.pdf879500092.pdf) (1755).   

**_Декларација за правата на човекот и граѓанинот_** ([Declaration of the Rights of Man and of the Citizen](https://avalon.law.yale.edu/18th_century/rightsof.asp), 1789) е инспирирана од дејците на Француското просветителство како Монтескје и Русо, и претставува најбитен документ кој произлегол од Француската револуција. Во истата е стипулирано дека сите луѓе се раѓаат и остануваат слободни и еднакви во правата, а целта на политичките здружувања е зачувување на тие права. Како права се наведени _слобода_, _сопственост_, _безбедност_ и _отпор кон угнетување_. Исто така од фундаментално значење за декларацијата, е истата што ја дефинира слободата или ослободеноста (_liberty_) како слобода (_freedom_) да се прави што се сака, се додека истите делувања не повредуваат никој. Декларацијата се појавува како преамбула на Уставот од 1791 година. И покрај теророт спроведен во Француската Револуција и понатамошниот деспотски развој на француската држава, Декларацијата за правата на човекот и граѓанинот е од суштинско значење за развојот и ширењето на либералните идеи и вредности.

## Шкотско просветителство (личен интерес, општествен поредок и невидлива рака на пазарот)

**_Дејвид Хјум_** ([David Hume](https://en.wikipedia.org/wiki/David_Hume), 1711 – 1776) бил шкотски философ чие влијание за појавата либерализмот и денес е неоспорно. Голем број од ставовите и оправдувањата кои слободарите ги имаат, ги [темелат врз неговите увиди и поставки](https://theses.gla.ac.uk/382/1/2008GeteMPhil.pdf). Хјум станува популарен во слободарските кругови под влијание на Фридрих Хаек, [кој го препознава](https://www.libertarianism.org/columns/self-interest-social-order-classical-liberalism-david-hume) неговото творештво, и му го посветува текстот [_The Legal and Political Philosophy of David Hume_](https://philpapers.org/rec/HAYTLA) (1963). Негови најпознати дела од интерес на либерализмот се [_A Treatise of Human Nature_](https://www.earlymoderntexts.com/assets/pdfs/hume1739book1.pdf) (1740), [_Essays, Moral, Political, and Literary_](https://eet.pixel-online.org/files/etranslation/original/Hume_0059_EBk_v6.0.pdf) (1741) и [_An Enquiry Concerning Human Understanding_](https://socialsciences.mcmaster.ca/econ/ugcm/3ll3/hume/enquiry.pdf) (1748).

Личниот интерес, општествената хармонија или поредок, поделбата на трудот и правдата се концептите на кои Хјум посветил големо внимание, а воедно се и од интерес на слободарството или либерализмот. Хјум потенцирал дека поединечниот личен интерес, најдобро и/или најлесно се остварува во рамки на општество. Поединците со помош на општествена соработка, засилена од поделбата на трудот и професионална специјализација, го остваруваат својот интерес, институционализиран во права на приватна сопственост и манифестиран во општествена хармонија или поредок. [Поделбата на трудот](https://www.libertarianism.org/columns/self-interest-social-order-classical-liberalism-david-hume-justice) го зголемува производствениот капацитет на општеството, а професионалната специјализацијата го овозможува унапредување на човековите вештини. Како емпирицист, Хјум ја определува [_правдата_](https://www.libertarianism.org/columns/self-interest-social-order-classical-liberalism-david-hume) како сума од конвенции, кои што се откриваат со текот на времето, преку обиди и грешки, а искуството ќе ја покаже корисноста на чиновите. Од таму, според него, правдата не може да биде изведена аксиоматски, само со помош на разумот. Правдата зависи од искуството, а нашите анализи на искуството, не учат на клучната улога која ја има истата во одржувањето на општествениот поредок.

**_Адам Смит_** ([Adam Smith](https://en.wikipedia.org/wiki/Adam_Smith), 1723 - 1790), еден од првите и најзначајни економисти, а со тоа и општествени философи, претставник на шкотското просветителство и родоначлник на _класичната економска теорија_. Негово пишано дело е од огромно значење за појавата на либерализмот, а неговите економски увиди се клучни за оправдувањата на концептот и политиките кон слободен пазар. Најпознати дела, во кои се содржат неговите гледишта и ставови, релевантни за овој текст се капиталната _Богатството на народите_ ([_The Wealth of Nations_](https://www.ibiblio.org/ml/libri/s/SmithA_WealthNations_p.pdf), 1776) и [_The Theory of Moral Sentiments_](https://www.ibiblio.org/ml/libri/s/SmithA_MoralSentiments_p.pdf) (1759). 

Доста битен е и ставот на Смит за природа на човекот - човекот како рационално битие кое ги следи своите лични интереси и делува во согласност со нив; кој подоцна Џон Стјуарт Мил ќе го именува во концептот на _хомо-економикус_ или _економски човек_. Тие интереси, во услови на слободна конкуренција доведуваат до зголемена економска ефикасност или просперитет, иако на прв поглед изгледаат како несовпадливи, па дури и противречни. Поединците, во потрага по својата среќа, следејќи ги своите интереси, влеуваат во голем број општествени (економски) односи, кои резултираат во општествена хармонија и унапредување на [_општо добро_](https://www.libertarianism.org/columns/was-adam-smith-libertarian). 

_Невидливата рака на пазарот_, можеби е израз кој претставува најраспространета асоцијација со делото на Адам Смит. [Невидливата рака на пазарот](https://www.libertarianism.org/columns/orthodox-classical-liberal-interpretation-smith) ја симболизира моќта на балансирање која е содржана во економските процеси на побарувачка и понуда. Фразата означува дека не е потребна државна (централна) регулација на економските (општествените) односи со цел воведување и одржување на поредокот, а пазарот е позициониран како општествен механизам кој е најефикасен во регулирањето на односите, а со тоа и во одржувањето на поредокот. Смит подоцна ќе служи како инспирација за економисти како Хаек, кој ќе ја одреди кованицата _спонтан поредок_.

Смит своевремено бил против државна интервенција во економските процеси, како и против, тогаш доминантната економска теорија на [_меркантилизам_](https://www.libertarianism.org/publications/essays/excursions/other-adam-smith-part-2) или [_економски национализам_](https://www.globalpolicyjournal.com/articles/world-economy-trade-and-finance/economic-nationalism-theory-history-and-prospects). Со меркантилизам се означува тенденција на фаворизирање на домашното производство и услуги и ползување на различни политички алатки, како царини, квоти, акцизи наменети за ограничување на производи и услуги од странство. Смит, бил свесен дека меркантилизмот ги позиционира во повластена позиција домашните произведувачи, но истото е на сметка на домашните корисници.

Адам Смит се смета за основач на _трудовата теорија на вредноста_, што од денешна слободарна перспектива, гледано преку доминантната Австриска економска школа, е погрешна. Но сепак, заклучоците на Смит за организирањето на општеството, во голем дел кореспондираат со оние на современите класични либерали и либертаријанци.

Политичките стојалишта на Адам Смит извонредно се согледуваат во цитатот од _Богатството на народите_, кој дополнително е од интерес за либерализмот и неговите погледи кон општественото организирање:

„Малку е потребно за да ја донесе државата од најниско варварство до највисок степен на раскош, и тоа мир, лесни даноци и толерантно спроведување на правдата, се останато е предизвикано од природниот тек на нештата“

Од цитатот е јасно дека Смит е на [линија на денешните класични либерали](https://www.libertarianism.org/columns/orthodox-classical-liberal-interpretation-smith), или минархисти, кои подржуваат и оправдуваат минимална држава, која ќе биде гаранција за мирот и спроведувањето на правдата во општеството. За разлика од Лок и пошироката природно-правна традиција, Смит го оправдува слободниот пазар од утилитарна перспектива, затоа што истиот вродува со природен поредок, карактеризиран со благосостојба за поголемиот број поединци. Аналогно, Смитовите дела служат и како поттик за појавата на утилитарно оправдување и толкување за поединечната слобода.

## Германскo просветителство (индивидуална автономија, категорички императив и спонтана општествена еволуција)

**_Имануаел Кант_** ([Immanuel Kant](https://en.wikipedia.org/wiki/Immanuel_Kant), 1724–1804) е еден од најпознатите германски философи за време на просветителството, но истот важи е ден денес. Неговата философија е позната под името _трансцедентален идеализам_. Покрај главните философски прашања, Кант, во својата мисла опфаќа и определена политичка философија, како и ставови кон општествени и политички прашања. Од аспект на либерализмот и поширокото слободарство, Кант е битен во неколку погледи, и тоа во неговиот индивидуализам, етика, но и експлицитните политички заложби. Негови најпознати дела се: _Kритика на чистиот ум_ ([_Critique of Pure Reason_](https://cpb-us-w2.wpmucdn.com/u.osu.edu/dist/5/25851/files/2017/09/kant-first-critique-cambridge-1m89prv.pdf), 1787), _Критика на практичниот ум_ ([_Critique of Practical Reason_](https://www.bard.edu/library/arendt/pdfs/bc_Arendt_Kant_CritiquePracticalReason.pdf), 1788) и _Вечен мир_ ([_Perpetual Peace: A Philosophical Sketch_](http://fs2.american.edu/dfagel/www/Class%20Readings/Kant/Immanuel%20Kant,%20_Perpetual%20Peace_.pdf)_,_ 1795)  

Според Кант, поединецот не треба да биде третиран како средство за постигнување на определена цел, туку истиот треба да биде аспектиран како цел сам за себе, со максимална почит кон неговото [_достоинство_](https://www.cato-unbound.org/2016/10/17/stephen-r-c-hicks/does-kant-have-place-classical-liberalism/). Голема е сличноста со начелото на _ненасилност_, односно _поединечна согласност_, кое е примарно кај слободарите. Дополнително, Кантовата етика е од онтолошки карактер, дадена преку _категоричкиот императив_. Добро дело е она дело, кое во самата срж’ е добро, а не нужно она кое има добри последици (морално наспроти утилитарно). Кант ја потенцира [_автономијата на поединецот_](https://www.cato-unbound.org/2016/10/18/roderick-t-long/kant-liberal-illiberal-or-both/), со цел неговите делувања да бидат слободни, од каде би произлегол и моралниот суд. Неговата етика и идеализам понатаму ќе служат како посредна инспирација за развојот и оправдувањето на _моралното и идеалистичкото слободарство_, кое секогаш ја потенцира улогата на идеите во општествената промена и развојот на општеството. Исто така, препознатливи се неговите обиди за теоретско поставување на основите за _глобален мир_, преку создавање на светска федерација, составена од демократски републики во светот. Од огромно значење е неговата концепција за државата, која може да се толкуива како [минимална](https://www.cato-unbound.org/2016/10/10/mark-d-white/defending-kants-classical-liberalism/), и чија задача е заштита на поединците од агресија. 

Покрај либералните гледишта, Кант имал и определени расистички, и често го вметнуваат како еден од основачите на _научниот расизам_. Дополнително, има и определени [илиберални ставови и толкувања](https://www.cato-unbound.org/2016/10/17/stephen-r-c-hicks/does-kant-have-place-classical-liberalism/) во неговата философија. Овие поставки, претставува дамка во неговите про-слободарски гледишта и ставови, но секако треба да се имаат во предвид времето и контекстот во кој живеел и делувал.

**_Вилхелм вон Хумболт_** ([Wilhelm von Humboldt](https://en.wikipedia.org/wiki/Wilhelm_von_Humboldt), 1767 – 1835) бил пруски философ, лингвист, дипломат, кој дал особен придонес во развојот на либерализмот. Во [_The Limits of State Action_](https://oll.libertyfund.org/title/coulthard-the-sphere-and-duties-of-government-1792-1854) (1792) е содржана неговата политичка философија и ставови, а своевремено поради контроверзноста на истите, книгата била постхумно издадена дури во 1852 година. 

Хумболт бил сведок на Француската револуција од 1789 година, и врз основа на тоа го позиционирал својот став на линија на Бурке, иако не го знаел. [Насилната општествена промена](https://fee.org/articles/wilhelm-von-humboldt-german-classical-liberal/) не носи добри нешта и ја закочува _општествената еволуција._ Хумболт се смета за вистински слободар и класичен либерал, поради неговите ставови и заложби за поединечна слобода, потрага по поединечна среќа по пат на себе-развивање, како и верба во ненасилни методи за решавање на општествени проблеми. 

Во _Границите_, ја опишува улогата која државата треба да ја има, а таа е нужно поврзана со заштита на поединците и превенција на повреда на нивната слобода. Истакнува дека секоја дополнителна надлежност на државата, игра улога во ограничувањето на поединечната слобода. Аналогно, Хумболт бил противник на _државата на благосостојба_, констатирајќи дека истата создава граници помеѓу поединците и општеството во кое живеат.

Не се од помало значење ниту неговите гледишта и ставови во однос на образованието, сфаќајќи дека целта на образованието не е подготовка на младината да ги игра _традиционалните општествени улоги_, туку напротив, да создава можности за индивидуален развој и исполнување на нови улоги. Овие гледишта се непосредно поврзани со неговиот либерализам, затоа што сметал дека образованието е клучно за воспоставување на слободно општество. 

Исто така, се смета дека Хумболт имал големо влијание во развојот на мислата и делото на Џон Стјуарт Мил.

## Американско просветителство (Декларацијата за независност, федералистичките списи, Анти-федералистичките списи и Повелба за правата)

Кога станува збор за слободарството пред 19-ти век, неминовно е да се споменат американските татковци-основачи, дел од американското просветителство, како и документите од фундаментално значење, како што се _Декларацијата за независност_ ([Declaration of Independence](https://www.archives.gov/founding-docs/declaration-transcript), 1776), _Федералистичките списи_ ([Federalist Papers](https://guides.loc.gov/federalist-papers/full-text), 1788), _Анти-федералистичките списи_ ([Anti-Federalist Papers](http://resources.utulsa.edu/law/classes/rice/Constitutional/AntiFederalist/antifed.htm), 1787-1790), _Уставот на САД_ ([The Constitution of the United States](https://www.archives.gov/founding-docs/constitution-transcript), 1791) и _Повелбата за правата_ ([United States Bill of Rights](https://www.archives.gov/founding-docs/bill-of-rights/what-does-it-say#:~:text=The%20Bill%20of%20Rights%20is,speech%2C%20press%2C%20and%20religion.), 1791), во рамки на Уставот. 

Како најбитни помеѓу татковците-основачи често се напоменуваат седумина, и тоа **_Џорџ Вашингтон_** ([George Washington](https://en.wikipedia.org/wiki/George_Washington), 1732 – 1799), **_Томас Џеферсон_** ([Thomas Jefferson](https://en.wikipedia.org/wiki/Thomas_Jefferson), 1743 – 1826), **_Џон Адамс_** ([John Adams](https://en.wikipedia.org/wiki/John_Adams#:~:text=John%20Adams%20\(October%2030%2C%201735,States%20from%201797%20to%201801.), 1735 – 1826), **_Бенџамин Френклин_** ([Benjamin Franklin](https://en.wikipedia.org/wiki/Benjamin_Franklin#Political,_social,_and_religious_views), 1706 – 1790), **_Александер Хамилтон_** ([Alexander Hamilton](https://en.wikipedia.org/wiki/Alexander_Hamilton#On_slavery), 1755 – 1804), **_Џон Џеј_** ([John Jay](https://en.wikipedia.org/wiki/John_Jay), 1745 – 1829) и **_Џејмс Медисон_** ([James Madison](https://en.wikipedia.org/wiki/James_Madison), 1751 – 1836). 

**_Декларацијата за независност_** (1776), како што и претходно е наведено, претставува документ од суштинско значење за развојот и промоцијата на либерализмот, затоа што во истата е стипулирано дека природните-права претставуваат општествено-политичка аксиома, која не треба да се докажува, па продолжува дека сите луѓе се создадени еднакви, и се надарени од _Создавателот_ со неотуѓувачки права, меѓу кои најбитни се правото на _живот_, _слобода_ и _потрага по среќа_. Создавачите на декларацијата, биле видно инспирирано од Локовата природно-правна и либерална традиција, како и неговиот принцип на само-поседување на човекот, според кој истиот има право на сопственост врз своето тело, слобода и имот.

**_Федералистичките списи_** (1788) претставуват [збирка од 85 есеи](https://www.britannica.com/topic/Federalist-papers), во врска со предложениот Устав на САД, со цел да ја го промовираат неговото ратификување во државата Њу Јорк. Списите се однесуваат на природата на републиканското владеење и власт, федералната и државните власти, идеите на правда, правата на поединците, како и системот на кочници и рамнотежа. Истите служат како оправдување за создавање на силна централна или федерална власт, која ќе соодветствува со слободите на поединците, а воедно служеле и за надминување на оправдувањата на _Договорот за Конфедерацијата_ ([Articles of Confederation](https://www.archives.gov/milestone-documents/articles-of-confederation), 1777), кој служел како прв устав на конфедерацијата. Списите се пишувани од татковците-основачи Александар Хамилтон, Џејмс Медисон и Џон Џеј, под псеводнимот _Публиус_. 

**_Анти-федералистичките списи_** (1787-1790) претставуваат есеи кои се појавиле како реакција на федералистичките, во насока да го промовираат отфрлањето, односно не-ратификувањето на Уставот на САД. Биле пишувани од татковци-основачи, но не биле организирани во пишувањето и уредувањето како федералистичките, туку истите излегувале под различни псевдоними, како _Брут_, _Като_, _Центинел_ итн. Некои од авторите на овие списи биле **_Патрик Хенри_** ([Patrick Henry](https://en.wikipedia.org/wiki/Patrick_Henry), 1736 – 1799), **_Мелантон Смит_** ([Melancton Smith](https://en.wikipedia.org/wiki/Melancton_Smith), 1744 – 1798), итн. Главната грижа на авторите на овие списи била се [поголемата моќ](https://www.mtsu.edu/first-amendment/article/1175/anti-federalists) која му се става на располагање на централната власт со Уставот на САД, како и големата веројатност за потиснување на човековите слободи, од страна на истата власт. Од денешна слободарска перспектива, може да се заклучи дека анти-федералистичките списи имаат поголемо значење за личната слобода и децентрализацијата на политичката моќ.

**_Повелбата за правата_** е доста битен документ, како за развојот на либералните идеи, така и во создавањето на своевремено преседани на либерално уставотворство (конституционализам), кое ги потенцира правата на поединецот, наспроти федералната и државната власт. Повелбата е составена од 10 поставки (амандмани), кои се однесуваат на определено човеково право наспроти јавната власт, вклучувајќи слобода на израз, собир, вероисповед, поседување на оружје, како и гаранции за фер судење, забрана за драконски и физички казни, за двојно судење, презумпција на невиност и слично. Од аспект на поширокиот општествено-политички систем, битен е 10-тиот амандман, кој предвидува дека федералната власт има надлежност само за работи предвидени со уставот, за се останато имаат надлежност _државните власти_ и _народот_. 

## Заклучни согледувања

Мислењата, ставовите и теориите кои ја тангираат слободата пред 19-ти век, можеби се оскудни споредбено со оние во 19-ти и 20-ти век, затоа што во тој период излегуваат сериозни научни сознанија за општеството и неговото функционирање, а либерализмот добива научна форма. Но, сепак, скоро сите подоцнежни сознанија, на некој начин ги имале или имплицитно се среќавале во делата поврзани со слобода, пред 19-ти век, или во најмала рака биле инспирирани од овие дејци. Просветителството беше период во кој се раѓа либерализмот како таков, а 18-ти век е само вовед и силен поттик за зенитот кој либерализмот ќе го доживее во 19-ти и 20-ти век.. 

Како дејци, со највисока вредност за слободарската идеа на крајот може да ги издвоиме Џон Лок, Адам Смит, Шарл Монтескје, како и Вилхелм вон Хумболт, за кои подетално стана збор претходно во текстот.

Либерални концепти и феномени кои наишле на размислувања и изрази во делата споменатите философи, школи и теории, а имаат и современо значење се оние поврзани со рационалната природа на човекот, природно-правните оправдувања на слободата и принципот на само-поседување, заложбите за слобода на изразување, вероисповест, израз, општествена еволуција со мирољубиви сретства, слободна трговија, поделба на власта, владеење на правото, секуларизација и спонтан поредок, утилитарните оправдувања за слободните пазари, моќта на општествено балансирање преку доброволни размени и односи, право на отфрлање на тиранија итн, како и потрага по сопствената среќа овозможена со лична слобода.

### Прочитај повеќе:

\- Eamonn Butler - [101 great liberal thinkers](https://iea.org.uk/wp-content/uploads/2019/08/Great-Liberal-Thinkers-Interactive.pdf) (2019)

\- Aristotle - [_Politics_](https://historyofeconomicthought.mcmaster.ca/aristotle/Politics.pdf) (4 век пне),

\- John Emerich Edward Dalberg - [The History of Freedom and Other Essays](https://oll-resources.s3.us-east-2.amazonaws.com/oll3/store/titles/75/0030_Bk.pdf) (1907),

\- Ryan Ferries - [Lao Tzu: The First Libertarian Intellectual](https://www.eurasiareview.com/23062021-lao-tzu-the-first-libertarian-intellectual-oped/) (2021),

\- Paul Meany - [Mencius: The Predecessor to Classical Liberalism](https://www.libertarianism.org/columns/mencius-predecessor-classical-liberalism) (2020),

\- Murray N. Rothbard - [Economic Thought Before Adam Smith: An Austrian Perspective on the History of Economic Thought Volume I](https://cdn.mises.org/Austrian%20Perspective%20on%20the%20History%20of%20Economic%20Thought_1_Economic%20Thought%20Before%20Adam%20Smith.pdf) (1995),

\- Geoffrey Allan Plauche - [Aristotelian liberalism: an inquiry into the foundations of a free and flourishing society](https://digitalcommons.lsu.edu/gradschool_dissertations/3248/) (2009),

\- Eleni Leontsini - [The Appropriation of Aristotle in the Liberal - Communitarian Debate](https://theses.gla.ac.uk/76033/1/13818810.pdf) (2002),

\- Roy L. Brooks - [Aristotle and Western Liberalism](https://scholarship.law.umn.edu/cgi/viewcontent.cgi?article=1471&context=lawineq) (1991),

\- Milan M. Ćirković - [Zašto je epikurejstvo bolji model za današnji svet od stoicizma?](https://talas.rs/2019/11/08/zasto-je-epikurejstvo-bolji-model-za-danasnji-svet-od-stoicizma/) (2019),

\- Martin Masse - [The Epicurean roots of some classical liberal and Misesian concepts](http://www.quebecoislibre.org/05/050415-14.htm) (2005), 

\- Joshua D. Hawley - [America's Epicurean Liberalism](https://www.nationalaffairs.com/publications/detail/americas-epicurean-liberalism) (2010),

\- Ludwig von Mises - [Human Action](https://cdn.mises.org/Human%20Action_3.pdf) (1949),

\- [Scholastics/School of Salamanca](https://www.libertarianism.org/topics/scholastics/school-salamanca) (2008),

\- [The School of Salamanca](https://www.hetwebsite.net/het/schools/salamanca.htm),

\- Maryann Keating - [Adam Smith, Classical Liberalism, and the Legacy of Hispanic Scholasticism](https://www.adamsmithworks.org/documents/adam-smith-classical-liberalism-hispanic-scholasticism) (2021),

\- Marjorie Grice-Hutchinson - [The School of Salamanca](https://cdn.mises.org/The%20School%20of%20Salamanca_3.pdf) (1952),

\- Etienne de la Boétie - [Discourse on Voluntary Servitude](https://oll.libertyfund.org/title/kurz-the-discourse-of-voluntary-servitude) (1576),

\- Karen Diane Csajko - Hugo Grotius and the liberal tradition (1987),

\- Hugo Grotius - [_On the Law of War and Peace_](https://socialsciences.mcmaster.ca/econ/ugcm/3ll3/grotius/Law2.pdf) (1625), 

\- Hugo Grotius - [_The Free Seas_](https://oll.libertyfund.org/title/hakluyt-the-free-sea-hakluyt-trans) (1609),

\- Baruch Spinoza - [_Theologico-Political Treatise_](https://www.earlymoderntexts.com/assets/pdfs/spinoza1669.pdf) (1670),

\- Steven Smith - Spinoza, Liberalism and the Question of Jewish Identity (1998),

\- Henri Krop & Pooyan Tamimi Arab - [Spinoza’s Theological-Political Treatise (1670–2020). Commemorating A Long-Forgotten Masterpiece](https://www.mdpi.com/books/pdfdownload/book/4863) (2021),

\- [Teaching Democracy: The Magna Carta and Habeas Corpus](https://www.speakeasy-news.com/teaching-democracy-the-magna-carta-and-habeas-corpus/) (2018),

\- Thomas Hobbes - [_Leviathan_](https://socialsciences.mcmaster.ca/econ/ugcm/3ll3/hobbes/Leviathan.pdf) (1651),

\- John Locke - [_Essays on the Law of Nature_](https://www.amazon.com/Essays-Law-Nature-Translation-Introduction/dp/0199254214) (1664), 

\- John Locke - [_Two Treatises of Government_](https://www.yorku.ca/comninel/courses/3025pdf/Locke.pdf) (1689),

\- John Locke - [_Letter Concerning Toleration_](https://socialsciences.mcmaster.ca/econ/ugcm/3ll3/locke/toleration.pdf) (1689),

\- Eric Mack - [Locke, John](https://www.libertarianism.org/topics/locke-john-1632-1704) (1632–1704) (2008),

\- John Trenchard & Thomas Gordon - [Cato’s Letters, or Essays on Liberty, Civil and Religious, and Other Important Subjects](https://oll.libertyfund.org/title/gordon-cato-s-letters-or-essays-on-liberty-civil-and-religious-and-other-important-subjects), (1720-1723),

\- Thomas Paine - [_The Rights of Man_](https://oll.libertyfund.org/title/paine-the-rights-of-man-part-i-1791-ed) (1791), 

\- Thomas Paine - [_The Age of Reason_](https://klymkowskylab.colorado.edu/Readings/Thomas%20Paine%20-%20The%20Age%20of%20Reason.pdf) (1794),

\- Edmund Burke - [_Reflections on the Revolution in France_](https://socialsciences.mcmaster.ca/econ/ugcm/3ll3/burke/revfrance.pdf) (1790),

\- James Stacey Taylor - [Was Jeremy Bentham a Classical Liberal at heart?](https://www.learnliberty.org/blog/was-jeremy-bentham-a-classical-liberal-at-heart/) (2017),

\- Jeremy Bentham - [_Introduction to the Principles of Morals and Legislation_](https://socialsciences.mcmaster.ca/econ/ugcm/3ll3/bentham/morals.pdf) (1789),

\- William Godwin - [_Enquiry Concerning Political Justice_](https://theanarchistlibrary.org/library/godwin-political-justice#toc3) (1793),

\- Simon Court - [William Godwin: Political Justice, anarchism, and the Romantics](https://wordsworth.org.uk/blog/2015/10/04/william-godwin-political-justice-anarchism-and-the-romantics/) (2015),

\- [Baron de Montesquieu, Charles-Louis de Secondat](https://plato.stanford.edu/entries/montesquieu/) (2003),

\- Montesquieu - [_The Spirit of Law_](https://oll.libertyfund.org/title/montesquieu-complete-works-vol-1-the-spirit-of-laws) (1750),

\- Montesquieu - [_Persian Letters_](https://revolution.chnm.org/items/show/579) (1721)

\- Jason Kuznicki - [Montesquieu, Charles-Louis de Secondat](https://www.libertarianism.org/topics/montesquieu-charles-de-secondat-de) (2008),

\- Wendy McElroy - [Voltaire (1694–1778)](https://www.libertarianism.org/topics/voltaire-1694-1778) (2008),

\- Madsen Pirie - [Voltaire, Champion of Freedom](https://www.adamsmith.org/blog/voltaire-champion-of-freedom) (2019),

\- Isaiah Berlin - [Four Essays On Liberty](https://cactus.utahtech.edu/green/B_Readings/I_Berlin%20Two%20Concpets%20of%20Liberty.pdf) (1969),

\- Jean-Jacques Rousseau - [_On the Social Contract_](https://www.earlymoderntexts.com/assets/pdfs/rousseau1762.pdf) (1762), 

\- Jean-Jacques Rousseau - [_Discourse on Inequality_](https://aub.edu.lb/fas/cvsp/Documents/DiscourseonInequality.pdf879500092.pdf) (1755),

\- Daniel Gete Garrido - [The Ideal of Liberty in the Political Philosophy of David Hume](https://theses.gla.ac.uk/382/1/2008GeteMPhil.pdf) (2008),

\- George H. Smith - [Self-Interest and Social Order in Classical Liberalism: David Hume](https://www.libertarianism.org/columns/self-interest-social-order-classical-liberalism-david-hume) (2014),

\- Friedrich A. Hayek - [_The Legal and Political Philosophy of David Hume_](https://philpapers.org/rec/HAYTLA) (1963),

\- David Hume -  [_A Treatise of Human Nature_](https://www.earlymoderntexts.com/assets/pdfs/hume1739book1.pdf) (1740), 

\- David Hume - [_Essays, Moral, Political, and Literary_](https://eet.pixel-online.org/files/etranslation/original/Hume_0059_EBk_v6.0.pdf) (1741), 

\- David Hume - [_An Enquiry Concerning Human Understanding_](https://socialsciences.mcmaster.ca/econ/ugcm/3ll3/hume/enquiry.pdf) (1748),

\- Adam Smith - [_The Wealth of Nations_](https://www.ibiblio.org/ml/libri/s/SmithA_WealthNations_p.pdf) (1776), 

\- Adam Smith - [_The Theory of Moral Sentiments_](https://www.ibiblio.org/ml/libri/s/SmithA_MoralSentiments_p.pdf) (1759),

\- Paul Mueler - [Was Adam Smith a Libertarian? Part I](https://www.libertarianism.org/columns/was-adam-smith-libertarian) (2015),

\- Paul Mueler - [The Orthodox Classical Liberal Interpretation of Smith. Part II](https://www.libertarianism.org/columns/orthodox-classical-liberal-interpretation-smith) (2015),

\- George H. Smith - [The Other Adam Smith. Part II](https://www.libertarianism.org/publications/essays/excursions/other-adam-smith-part-2) (2013),

\- Sam Pryke - [Economic Nationalism: Theory, History and Prospects](https://www.globalpolicyjournal.com/articles/world-economy-trade-and-finance/economic-nationalism-theory-history-and-prospects) (2012),

\- Immanuel Kant - [_Critique of Pure Reason_](https://cpb-us-w2.wpmucdn.com/u.osu.edu/dist/5/25851/files/2017/09/kant-first-critique-cambridge-1m89prv.pdf) (1787),

\- Immanuel Kant - [_Critique of Practical Reason_](https://www.bard.edu/library/arendt/pdfs/bc_Arendt_Kant_CritiquePracticalReason.pdf) (1788), 

\- Immanuel Kant - [_Perpetual Peace: A Philosophical Sketch_](http://fs2.american.edu/dfagel/www/Class%20Readings/Kant/Immanuel%20Kant,%20_Perpetual%20Peace_.pdf) (1795),

\- Stephen R. C. Hicks - [Does Kant Have a Place in Classical Liberalism?](https://www.cato-unbound.org/2016/10/17/stephen-r-c-hicks/does-kant-have-place-classical-liberalism/) (2017),

\- Roderick T. Long - [Kant: Liberal, Illiberal, or Both?](https://www.cato-unbound.org/2016/10/18/roderick-t-long/kant-liberal-illiberal-or-both/) (2018),

\- Mark D. White - [Defending Kant’s Classical Liberalism](https://www.cato-unbound.org/2016/10/10/mark-d-white/defending-kants-classical-liberalism/) (2016),

\- Wilhelm von Humboldt - [_The Limits of State Action_](https://oll.libertyfund.org/title/coulthard-the-sphere-and-duties-of-government-1792-1854) (1792),

\- Richard Miniter - [Wilhelm von Humboldt: German Classical Liberal](https://fee.org/articles/wilhelm-von-humboldt-german-classical-liberal/) (1991),

\- [Federalist Papers](https://guides.loc.gov/federalist-papers/full-text) (1788),

\- [Anti-Federalist Papers](http://resources.utulsa.edu/law/classes/rice/Constitutional/AntiFederalist/antifed.htm) (1787-1790).

**_Документи_****:**

**\-** [Magna Carta Libertatum](https://www.bl.uk/collection-items/magna-carta-1215) (1215),

\- [Habeas Corpus Act](https://www.legislation.gov.uk/aep/Cha2/31/2) (1679),

\- [Declaration of the Rights of Man and of the Citizen](https://avalon.law.yale.edu/18th_century/rightsof.asp) (1789),

\- [Declaration of Independence](https://www.archives.gov/founding-docs/declaration-transcript) (1776),

\- [The Constitution of the United States](https://www.archives.gov/founding-docs/constitution-transcript) (1791),

\- [United States Bill of Rights](https://www.archives.gov/founding-docs/bill-of-rights/what-does-it-say#:~:text=The%20Bill%20of%20Rights%20is,speech%2C%20press%2C%20and%20religion.) (1791),

\- [Articles of Confederation](https://www.archives.gov/milestone-documents/articles-of-confederation) (1777).

**_Голема благодарност до википедија_**
